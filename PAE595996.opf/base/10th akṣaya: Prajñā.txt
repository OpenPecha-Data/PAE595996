de nas tshe daṅ ldan pa śa ra dva ti’i bus byaṅ chub sems dpa’ blo gros mi zad pa la ’di skad
ces smras so: - rigs kyi bu, byaṅ chub sems dpa’ rnams kyi bsam gtan mi zad pa ’di ni khyod
kyis legs par smras na, rigs kyi bu, byaṅ chub sems dpa’ rnams kyi śes rab mi zad pa la
brtsams te, ji ltar byaṅ chub sems dpa’ rnams śes rab mi zad par ’gyur ba khyod spobs par
gyis śig!

blo gros mi zad pas smras pa: - btsun pa śa ra dva ti’i bu, byaṅ chub sems dpa’ rnams kyi śes
rab kyaṅ mi zad pa yin te. śes rab de’i rnam pa ni ji lta bu, ’jug pa ni ci źe na?

thos pa ni rnam pa’o, tshul bźin yid la byed pa ni ’jug pa’o.

thos pa’i yaṅ rnam pa ni ji lta bu, ’jug pa ni ci źe na?

byaṅ chub sems dpa’ rnams kyi thos pa’i rnam pa ni ci źe na?brgyad cu rtsa bźi ste, ’di lta
ste: ’dun pa’i rnam pa daṅ;bsam pa’i rnam pa daṅ;lhag pa’i bsam pa’i rnam pa daṅ;sbyor ba’i
rnam pa daṅ;dge ba’i bśes gñen gyi rnam pa daṅ;ṅa rgyal med pa’i rnam pa daṅ;bag yod pa’i
rnam pa daṅ;gus par byed pa’i rnam pa daṅ;’thun par ’dzin pa’i rnam pa daṅ;bka’ blo bde
ba’i rnam pa daṅ;bsñen bkur byed pa’i rnam pa daṅ;rna ba blags te ñan pa’i rnam pa daṅ;yid
la byed pa’i rnam pa daṅ;rnam par mi g-yeṅ ba’i rnam pa daṅ;gnas kyi rnam pa daṅ;rin po cher
’du śes pa’i rnam pa daṅ;sman du ’du śes pa’i rnam pa daṅ;ñon moṅs pa’i nad thams cad
źi bar byed pa’i rnam pa daṅ;dran pa’i snod kyi rnam pa daṅ;rtogs pa śes pa’i rnam pa daṅ;blo
gros ’dod pa’i rnam pa daṅ;blo la ’jug pa’i rnam pa daṅ;saṅs rgyas kyi chos la mi ṅoms
par ñan pa’i rnam pa daṅ;gtoṅ ba spel ba’i rnam pa daṅ;dul źiṅ caṅ śes pa’i rnam pa daṅ;maṅ
du thos pa la bsten pa’i rnam pa daṅ;bsti staṅ du byas te dga’ ba myoṅ bar byed pa’i rnam
pa daṅ;lus bde ba’i rnam pa daṅ;sems rab tu dga’ ba’i rnam pa daṅ;mi skyo bar ñan pa’i
rnam pa daṅ;don ñan pa’i rnam pa daṅ;chos ñan pa’i rnam pa daṅ;nan tan ñan pa’i rnam pa daṅ;gźan
gyis bstan pa ñan pa’i rnam pa daṅ;chos ma thos pa ñan pa’i rnam pa daṅ;mṅon par śes
pa ñan pa’i rnam pa daṅ;theg pa gźan la ’dod pa med pa’i rnam pa daṅ;pha rol tu phyin pa
ñan pa’i rnam pa daṅ;byaṅ chub sems dpa’i sde snod ñan pa’i rnam pa daṅ;bsdu ba’i dṅos po
ñan pa’i rnam pa daṅ;thabs mkhas pa ñan pa’i rnam pa daṅ;tshaṅs pa’i gnas ñan pa’i rnam pa
daṅ;dran pa daṅ śes bźin ñan pa’i rnam pa daṅ;skye ba la mkhas pa ñan pa’i rnam pa daṅ;mi
skye ba la mkhas pa ñan pa’i rnam pa daṅ;mi sdug pa’i rnam pa daṅ;byams pa’i rnam pa daṅ;rten
ciṅ ’brel bar ’byuṅ ba’i rnam pa daṅ;mi rtag pa’i rnam pa daṅ;sdug bsṅal ba’i rnam pa
daṅ;bdag med pa’i rnam pa daṅ;źi ba’i rnam pa daṅ;stoṅ pa ñid kyi rnam pa daṅ;mtshan ma
med pa’i rnam pa daṅ;smon pa med pa’i rnam pa daṅ;mṅon par ’du mi byed pa’i rnam pa daṅ;dge
ba mṅon par ’du byed pa’i rnam pa daṅ;bden pas byin gyis brlabs pa’i rnam pa daṅ;chud mi
gzon pa’i rnam pa daṅ;raṅ gi kha na las pa’i rnam pa daṅ;raṅ gi sems sruṅ ba’i rnam pa daṅ;brtson
’grus mi gtoṅ ba’i rnam pa daṅ;chos la ṅes par sems pa’i rnam pa daṅ;ñon moṅs pa’i
gñen po’i rnam pa daṅ;raṅ gi phyogs sruṅ ba’i rnam pa daṅ;pha rol gyi phyogs daṅ ñon moṅs
pa tshar gcod pa’i rnam pa daṅ;nor bdun yaṅ dag par ’du ba’i rnam pa daṅ;dbul ba thams cad
tshar gcod pa’i rnam pa daṅ;mdzaṅs pas bsṅags pa’i rnam pa daṅ;mkhas pa mṅon par dga’ ba’i
rnam pa daṅ;’phags pas kun śes pa’i rnam pa daṅ;’phags pa ma yin pa dad par byed pa’i
rnam pa daṅ;bden pa mthoṅ ba’i rnam pa daṅ;phuṅ po’i skyon rnam par spaṅ ba’i rnam pa daṅ;’dus
byas kyi skyon yoṅs su ’jal ba’i rnam pa daṅ;don la rton pa’i rnam pa daṅ;chos la rton
pa’i rnam pa daṅ;ye śes la rton pa’i rnam pa daṅ;ṅes pa’i don gyi mdo sde la rton pa’i rnam
pa daṅ;sdig pa thams cad mi bya ba’i rnam pa daṅ;bdag daṅ gźan la phan pa’i rnam pa daṅ;legs
par byas pa’i las kyi rnam pa daṅ, mi ’gyod pa’i rnam pa daṅ;khyad par du ’gro ba’i
rnam pa daṅ;saṅs rgyas kyi chos thams cad ’thob pa’i rnam pa ste;

de dag ni byaṅ chub sems dpa’ rnams kyi thos pa rnam pa brgyad cu rtsa bźi źes bya’o.

b) btsun pa śa ra dva ti’i bu, de la byaṅ chub sems dpa’ rnams kyi tshul bźin yid la byed pa
la ’jug pa ni sum cu rtsa gñis te.

sum cu rtsa gñis gaṅ źe na? ’di lta ste:

źi gnas kyi gnas la ’jug pa daṅ;lhag mthoṅ rnam par dpyod pa’i ’jug pa daṅ;sems las su ruṅ ba’i
’jug pa daṅ;lus dben pa la ’jug pa daṅ;sems dben pa la ’jug pa daṅ;rten ciṅ ’brel bar
’byuṅ ba la ’jug pa daṅ;bden pa’i rjes su ’thun pa la ’jug pa daṅ;chad pa med pa la ’jug pa
daṅ;rtag pa med pa la ’jug pa daṅ;rgyu daṅ rkyen la ’jug pa daṅ;bdag med pa daṅ, sems can
med pa daṅ, srog med pa daṅ, gaṅ zag med pa la ’jug pa daṅ;’oṅ ba daṅ, ’gro ba daṅ, gnas
med pa la ’jug pa daṅ;mi ’pho źiṅ rgyu daṅ ’bras bu chud mi za ba la ’jug pa daṅ;stoṅ pa
ñid daṅ, mtshan ma med pa daṅ, smon pa med pa la ’dris par byed pa la ’jug pa daṅ;stoṅ pa
ñid daṅ, mtshan ma med pa daṅ, smon pa med pa la mṅon sum du mi byed pa la ’jug pa daṅ;bsam
gtan daṅ, tiṅ ṅe ’dzin daṅ, sñoms par ’jug pa skyed pa’i tshul la ’jug pa daṅ;bsam gtan
daṅ, tiṅ ṅe ’dzin la sñoms par ’jug pa’i dbaṅ gis mi skye ba la ’jug pa daṅ;mṅon par śes pa’i
ye śes la ’jug pa daṅ;zag pa zad pa mṅon sum du byed pa ma yin pa la ’jug pa daṅ;naṅ du
rtog pa la ’jug pa daṅ;ṅes par gyur par mi ’jug pa la ’jug pa daṅ;’dus byas kyi skyon yoṅs
su ’jal ba la ’jug pa daṅ;’dus ma byas kyi chos mṅon sum du mi byed par ’jug pa daṅ;sems
can thams cad la bdag med par so sor rtog pa la ’jug pa daṅ;sñiṅ rje chen po mi gtoṅ ba
la ’jug pa daṅ;skye ba thams cad ’jigs par lta ba la ’jug pa daṅ;rtag tu bsams bźin du śes
pas srid pa thams cad yoṅs su ’dzin par ’jug pa daṅ;yid byuṅ źiṅ ’dod chags daṅ bral bar
’jug pa daṅ;’dod chags daṅ bral ba’i chos kyaṅ mṅon sum du mi byed par ’jug pa daṅ;’dod pa’i
dga’ ba’i yon tan yal bar ’dor ba la ’jug pa daṅ;chos kyi dga’ ba mi gtoṅ ba la ’jug pa
daṅ;spros pa daṅ rnam par rtog pa thams cad spoṅ ba la ’jug pa daṅ;thabs mkhas pa’i spros
pa daṅ rnam par rtog pa mi spoṅ bar ’jug pa ste.

btsun pa śa ra dva ti’i bu, de dag ni byaṅ chub sems dpa’ rnams kyi tshul bźin yid la byed pa
la ’jug pa sum cu rtsa gñis śes bya’o.

c) btsun pa śa ra dva ti’i bu, gźan yaṅ tshul bźin źes bya ba, de ni rigs pa’i tshig go;de ni
tshul gyi tshig go;de ni sgo’i tshig go;de ni kha’i tshig go;de ni rgyu’i tshig go;de ni
rkyen gyi tshig go;de ni mi ’gog pa’i tshig go;de ni mi ’gal ba’i tshig go;de ni btaṅ sñoms
kyi tshig go;de ni len pa med pa’i tshig go;de ni dor ba med pa’i tshig go;de ni rkyen
med pa’i tshig go;de ni rten pa med pa’i tshig go;de ni mi gnas pa’i tshig go;de ni ma g-yos
pa’i tshig go;de ni rnam par ma g-yos pa’i tshig go;de ni sgro btags pa med pa’i tshig
go;de ni mñam pa ñid kyi tshig go;de ni mi mñam pa med pa’i tshig go;de ni bden pa’i tshig
go;de ni yaṅ dag pa’i tshig go;de ni mi ’gyur ba’i tshig go;de ni phyir bya ba med pa’i tshig
go;de ni źi ba’i tshig go;de ni rab tu źi ba’i tshig go;de ni ñe bar źi ba’i tshig go;de
ni spros pa med pa’i tshig go;de ni ’degs pa med pa’i tshig go;de ni gźag pa med pa’i
tshig go;de ni ma tshaṅ ba med pa’i tshig go;de ni lhag pa med pa’i tshig go;de ni phyir dbyuṅ
du med pa’i tshig go;de ni gñen po med pa’i tshig go;de ni dam pa’i tshig go;de ni de
kho na’i tshig go;de ni de bźin ñid kyi tshig go;de ni ma nor ba de bźin ñid kyi tshig go;de
ni gźan ma yin pa de bźin ñid kyi tshig go;de ni ji lta ba bźin gyi tshig go;de ni chud
mi za ba’i tshig go;de ni yaṅ dag pa’i mtha’i tshig go;de ni dus gsum mñam pa ñid kyi tshig
go;de ni dus gsum yoṅs su ma chad pa’i tshig go;de ni gzugs la rnam par śes pa mi gnas
pa’i tshig go,de ni tshor ba daṅ, ’du śes daṅ, ’du byed daṅ, rnam par śes pa la rnam par
śes pa mi gnas pa’i tshig go;de ni sa’i khams la rnam par śes pa mi gnas pa’i tshig go;de
bźin du de ni chu’i khams daṅ, me’i khams daṅ, rluṅ gi khams la rnam par śes pa mi gnas pa’i
tshig go;de ni mig daṅ gzugs daṅ mig gi rnam par śes pa’i khams la mi gnas pa’i tshig go;de
bźin du de ni rna ba daṅ sgra daṅ rna ba’i rnam par śes pa’i khams daṅ, sna daṅ dri daṅ
sna’i rnam par śes pa’i khams daṅ, lce daṅ ro daṅ lce’i rnam par śes pa’i khams daṅ, lus
daṅ reg bya daṅ lus kyi rnam par śes pa’i khams daṅ, yid daṅ chos daṅ yid kyi rnam par śes
pa’i khams la mi gnas pa’i tshig go;de ni don la rton pa’i tshig go;de ni chos la rton
pa’i tshig go;de ni ye śes la rton pa’i tshig go;de ni ṅes pa’i don gyi mdo sde la rton pa’i
tshig go.

d) btsun pa śa ra dva ti’i bu, gźan yaṅ tshul bźin źes bya ba ni chos thams cad do.

de ci’i phyir źe na?

ji ltar bdag la bdag med pa, de bźin du chos thams cad rigs pas mthoṅ źiṅ;ji ltar sems can la
bdag med pa, de bźin du chos thams cad rigs pas mthoṅ na,de ltar mthoṅ ba ni tshul bźin
mthoṅ ba’o.

’khor ba’i khams kyi tshul bźin gaṅ yin pa, mya ṅan las ’das pa’i dbyiṅs kyi tshul bźin yaṅ
de yin no, źes gaṅ gis de ltar mtshuṅs śiṅ bye brag med par mthoṅ ba, de ni tshul bźin rab
tu sbyor ba źes bya’o;gaṅ gis kun nas ñon moṅs pa’i raṅ bźin daṅ rnam par byaṅ ba’i raṅ bźin
mtshuṅs śiṅ bye brag med par mthoṅ ba, de ni tshul bźin rab tu sbyor ba źes bya’o;gaṅ
rigs pa daṅ mi rigs par mi sems pa, de ni tshul bźin rab tu sbyor ba yin te;

btsun pa śa ra dva ti’i bu, mdor na, byaṅ chub sems dpa’i tshul bźin sbyor ba ji sñed pa, de
dag thams cad kyi gnas ni sems can no.de sems can gyi gnas kyaṅ mi spoṅ la chos kyi gnas
kyaṅ ’khrugs par mi byed de.de ni byaṅ chub sems dpa’i tshul bźin la ’jug pa’i sbyor ba źes
bya’o.

btsun pa śa ra dva ti’i bu, de ltar de’i chos kyi rnam pa daṅ, thos pa’i rnam pa daṅ, tshul
bźin la ’jug pa’i sbyor ba rgyu ’thun pa, de ni śes rab ces bya’o.

e) de la śes rab ni ’grogs pa bcu drug daṅ lhan cig mi gnas te.bcu drug po dag gaṅ źe na?

’di lta ste: ma rig pa’i ’grogs pa daṅ lhan cig mi gnas so, de bźin du ’du byed daṅ, rnam par
śes pa daṅ, miṅ daṅ gzugs daṅ, skye mched drug daṅ, reg pa daṅ, tshor ba daṅ, sred pa daṅ,
len pa daṅ, srid pa daṅ, skye ba daṅ, rga śi’i ’grogs pa daṅ lhan cig mi gnas so;

ma rig pa ’gog pa’i ’grogs pa daṅ lhan cig mi gnas so, de bźin du ’du byed daṅ, rnam par śes
pa daṅ, miṅ daṅ gzugs daṅ, skye mched drug daṅ, reg pa daṅ, tshor ba daṅ, sred pa daṅ, len
pa daṅ, srid pa daṅ, skye ba daṅ, rga śi ’gog pa’i ’grogs pa daṅ lhan cig mi gnas so;

’jig tshogs la lta ba’i ’grogs pa daṅ lhan cig mi gnas pa nas ’jig tshogs la lta ba’i rtsa ba
las byuṅ bar lta bar gyur pa drug cu rtsa gñis po’i bar dag gi ’grogs pa daṅ lhan cig mi
gnas so;

mthon dman gyi ’grogs pa daṅ lhan cig mi gnas pa nas ’jig rten gyi chos rñed pa daṅ ma rñed
pa daṅ, sñan pa daṅ mi sñan pa daṅ, smad pa daṅ bstod pa daṅ, bde ba daṅ sdug bsṅal gyi bar
gyi ’grogs pa daṅ lhan cig mi gnas so;

khro ba daṅ, khon du ’dzin pa daṅ, ’chab pa daṅ, yoṅs su gduṅ ba daṅ, phrag dog daṅ, ser sna
daṅ, sgyu daṅ, g-yo daṅ, ṅo tsha med pa daṅ, khrel med pa daṅ, kheṅs pa daṅ, rtsod pa daṅ,
rgyags pa daṅ, bag med pa daṅ, ṅa rgyal daṅ, lhag pa’i ṅa rgyal daṅ, ṅa rgyal las kyaṅ ṅa
rgyal daṅ, ṅa’o sñam pa’i ṅa rgyal daṅ, chuṅ zad sñam pa’i ṅa rgyal daṅ, mṅon pa’i ṅa rgyal
daṅ, log pa’i ṅa rgyal rnams kyi ’grogs pa daṅ lhan cig mi gnas pa nas ñe ba’i ñon moṅs
pa thams cad kyi bar gyi ’grogs pa daṅ lhan cig mi gnas so;

’dod chags daṅ, źe sdaṅ daṅ, gti mug gi kun nas ldaṅ ba phra mo daṅ, sbom po daṅ, chuṅ ṅu daṅ,
’briṅ daṅ, chen po’i ’grogs pa daṅ lhan cig mi gnas pa nas ñon moṅs pa’i kun nas ldaṅ ba
thams cad kyi bar gyi ’grogs pa daṅ lhan cig mi gnas so;

gti mug gi mun pa daṅ, rab rib kyi liṅ tog daṅ, sgrib pa daṅ, chod pa’i ’grogs pa daṅ lhan cig
mi gnas pa nas ñams par ’gyur ba’i cha daṅ ’thun pa’i chos kun nas ldaṅ ba thams cad kyi
bar gyi ’grogs pa daṅ lhan cig mi gnas so;

’dod pa daṅ thab mo’i rñog pa daṅ, phuṅ po daṅ, ñon moṅs pa daṅ, ’chi bdag daṅ, lha’i bu’i bdud
rnams daṅ lhan cig mi gnas pa nas bdud kyi las thams cad kyi bar daṅ lhan cig mi gnas
so;

bdag daṅ, sems can daṅ, srog daṅ, gso ba daṅ, skyes bu daṅ, gaṅ zag daṅ, śed las skyes daṅ,
śed bur ’dzin pa la mṅon par źen pa daṅ lhan cig mi gnas pa nas ’dzin pa la mṅon par źen pa
thams cad kyi bar daṅ lhan cig mi gnas so;

las kyi sgrib pa daṅ, chos kyi sgrib pa daṅ, ñon moṅs pa’i sgrib pa daṅ, lta ba’i sgrib pa daṅ,
’gro ba’i sgrib pa daṅ, rnam par smin pa’i sgrib pa daṅ, śes pa’i sgrib pa daṅ lhan cig
mi gnas pa nas bag chags kyi mtshams sbyor ba thams cad kyi bar daṅ lhan cig mi gnas so;

rtog pa daṅ, rnam par rtog pa daṅ, yoṅs su rtog pa daṅ, mtshan ma daṅ, dmigs pa daṅ, mthoṅ ba
daṅ, thos pa daṅ, bye brag phyed pa daṅ, rnam par rig pa rnams daṅ lhan cig mi gnas pa nas
mdud pa daṅ sgro btags pa thams cad kyi bar daṅ lhan cig mi gnas so;

bdag daṅ, rtag pa daṅ, gtsaṅ ba daṅ, bde ba’i ’grogs pa daṅ lhan cig mi gnas pa nas phyin ci
log thams cad kyi bar daṅ lhan cig mi gnas so;

sems can gyi sems kyi spyod pa brgyad khri bźi stoṅ daṅ lhan cig mi gnas pa nas chos kyi phuṅ
po brgyad khri bźi stoṅ gi bar daṅ lhan cig mi gnas so;

ser sna daṅ gtoṅ ba daṅ, ’chal pa’i tshul khrims daṅ tshul khrims daṅ, gnod sems daṅ bzod pa
daṅ, le lo daṅ brtson ’grus daṅ, rnam par g-yeṅ ba daṅ bsam gtan daṅ, ’chal pa’i śes rab
daṅ śes rab daṅ lhan cig mi gnas pa nas pha rol tu phyin pa’i phyogs daṅ mi ’thun pa’i phyogs
sems pa daṅ lhan cig mi gnas so;

ṅes pa daṅ ma ṅes pa daṅ, yaṅ dag pa daṅ log pa daṅ, dge ba daṅ mi dge ba daṅ, kha na ma tho
ba daṅ bcas pa daṅ kha na ma tho ba med pa daṅ, zag pa daṅ bcas pa daṅ zag pa med pa daṅ,
’dus byas daṅ ’dus ma byas daṅ, ’jig rten pa daṅ ’jig rten las ’das pa daṅ, bzaṅ po daṅ ṅan
pa daṅ, kun nas ñon moṅs pa daṅ rnam par byaṅ ba daṅ, ’khor ba daṅ mya ṅan las ’das pa
daṅ lhan cig mi gnas pa nas chos thams cad kyi mi ’thun pa’i phyogs daṅ gñen po’i bar daṅ
lhan cig mi gnas so;

theg pa tha dad pa daṅ, sems can tha dad pa daṅ, źiṅ tha dad pa daṅ, saṅs rgyas tha dad pa daṅ,
chos tha dad pa daṅ, dge ’dun tha dad pa daṅ lhan cig mi gnas pa nas tha dad pa thams
cad kyi bar daṅ lhan cig mi gnas so;

mi śes pa daṅ śes pa daṅ rnam par śes pa daṅ, kun rdzob daṅ don dam pa daṅ lhan cig mi gnas
pa nas mtshan ma yid la byed pa thams cad kyi bar daṅ lhan cig mi gnas so.

śes rab ni rgyu ba med pa, lus med pa, mtshan ñid med pa, mtshan ma med pa, ’dus ma byas pa
ste;de ni mtshan ma daṅ yid la byed pa thams cad daṅ, sems daṅ, yid daṅ, rnam par śes pa daṅ,
gnas daṅ, miṅ daṅ, mtshan ma daṅ, gcig pa daṅ, tha dad pa daṅ lhan cig mi gnas te; btsun
pa śa ra dva ti’i bu, śes rab ni ’grogs pa bcu drug po de dag daṅ lhan cig mi gnas so.

bam po bźi pa:f) de la śes rab kyi yul gaṅ źe na?’di lta ste: chos brgyad la mkhas pa’o.de la
chos brgyad la mkhas pa gaṅ źe na?

’di lta ste: phuṅ po la mkhas pa daṅ;khams la mkhas pa daṅ;skye mched la mkhas pa daṅ;bden pa
la mkhas pa daṅ;rten ciṅ ’brel bar ’byuṅ ba la mkhas pa daṅ;dus gsum la mkhas pa daṅ;theg
pa thams cad la mkhas pa daṅ;chos thams cad la mkhas pa’o.

de la byaṅ chub sems dpa’i phuṅ po la mkhas pa gaṅ źe na?

gaṅ ’di phuṅ po rnams kyi dper bya bar bstan pa ste:dbu ba rdos par bstan pa daṅ,chu’i chu bur
du bstan pa daṅ,smig rgyur bstan pa daṅ,chu śiṅ gi sdoṅ por bstan pa daṅ,sgyu mar bstan
pa daṅ,rmi lam du bstan pa daṅ,brag car bstan pa daṅ,mig yor du bstan pa daṅ,gzugs brñan
du bstan pa daṅ,sprul par bstan pa’o.

de ci’i phyir źe na?

gzugs ni dbu ba rdos pa lta bu ste; dbu ba rdos pa lta bu ni bdag ma yin, sems can ma yin, srog
ma yin, gso ba ma yin, skyes bu ma yin, gaṅ zag ma yin no. dbu ba rdos pa’i raṅ bźin gaṅ
yin pa, gzugs kyi raṅ bźin yaṅ de yin te; gaṅ ’di la mkhas pa, de ni phuṅ po la mkhas pa
źes bya’o.

tshor ba ni chu’i chu bur lta bu’o;’du śes ni smig rgyu lta bu’o;’du byed rnams ni chu śiṅ lta
bu’o;rnam par śes pa ni sgyu ma lta bu ste;sgyu ma yaṅ bdag ma yin, sems can ma yin, srog
ma yin, gso ba ma yin, skyes bu ma yin, gaṅ zag ma yin no. sgyu ma’i raṅ bźin gaṅ yin pa,
rnam par śes pa’i raṅ bźin yaṅ de yin te;gaṅ ’di la mkhas pa, de ni byaṅ chub sems dpa’i
phuṅ po la mkhas pa źes bya’o.phuṅ po rnams ni rmi lam lta bu ste; rmi lam yaṅ bdag ma yin,
sems can ma yin, srog ma yin, gso ba ma yin, skyes bu ma yin, gaṅ zag ma yin no. rmi lam
gyi raṅ bźin gaṅ yin pa, phuṅ po rnams kyi raṅ bźin yaṅ de yin te; gaṅ ’di la mkhas pa,
de ni byaṅ chub sems dpa’i phuṅ po la mkhas pa źes bya’o.

phuṅ po rnams ni brag ca lta bu ste; brag ca ni bdag ma yin, sems can ma yin, srog ma yin, gso
ba ma yin, skyes bu ma yin, gaṅ zag ma yin no. brag ca’i raṅ bźin gaṅ yin pa, phuṅ po rnams
kyi raṅ bźin yaṅ de yin te; gaṅ ’di la mkhas pa, de ni byaṅ chub sems dpa’i phuṅ po la
mkhas pa źes bya’o.

phuṅ po rnams ni mig yor lta bu ste; mig yor kyaṅ bdag ma yin, sems can ma yin, srog ma yin,
gso ba ma yin, skyes bu ma yin, gaṅ zag ma yin no. mig yor gyi raṅ bźin gaṅ yin pa, phuṅ
po rnams kyi raṅ bźin yaṅ de yin te; gaṅ ’di la mkhas pa, de ni byaṅ chub sems dpa’i phuṅ
po la mkhas pa źes bya’o.

phuṅ po rnams ni gzugs brñan lta bu ste; gzugs brñan ni bdag ma yin, sems can ma yin, srog ma
yin, gso ba ma yin, skyes bu ma yin, gaṅ zag ma yin no. gzugs brñan gyi raṅ bźin gaṅ yin
pa, phuṅ po rnams kyi raṅ bźin yaṅ de yin te; gaṅ ’di la mkhas pa, de ni byaṅ chub sems dpa’i
phuṅ po la mkhas pa źes bya’o.

phuṅ po rnams ni sprul pa lta bu ste; sprul pa ni bdag ma yin, sems can ma yin, srog ma yin,
gso ba ma yin, skyes bu ma yin, gaṅ zag ma yin no. sprul pa’i raṅ bźin gaṅ yin pa, phuṅ po
rnams kyi raṅ bźin yaṅ de yin te; gaṅ ’di la mkhas pa, de ni byaṅ chub sems dpa’i phuṅ po
la mkhas pa źes bya’o.

phuṅ po źes bya ba, de ni ’jig rten te; ’jig rten kyaṅ ’jig pa’i mtshan ñid do.’jig rten gyi
raṅ bźin gaṅ yin pa, de raṅ bźin gyis mi rtag pa’o, raṅ bźin gyis sdug bsṅal ba’o, raṅ bźin
gyis stoṅ pa’o, raṅ bźin gyis bdag med pa’o, raṅ bźin gyis źi ba ste; gaṅ ’di la mkhas
pa, de ni byaṅ chub sems dpa’i phuṅ po la mkhas pa źes bya’o.

de la byaṅ chub sems dpa’i khams la mkhas pa gaṅ źe na?

gaṅ chos kyi dbyiṅs la ’jug pa’i ye śes so.

chos kyi dbyiṅs ni sa’i khams yin mod kyi, chos kyi dbyiṅs sra ba’i mtshan ñid ni ma yin no;chos
kyi dbyiṅs chu’i khams yin mod kyi, chos kyi dbyiṅs rlan pa’i mtshan ñid ni ma yin no;chos
kyi dbyiṅs me’i khams yin mod kyi, chos kyi dbyiṅs yoṅs su smin par byed pa’i mtshan
ñid ni ma yin no;chos kyi dbyiṅs rluṅ gi khams yin mod kyi, chos kyi dbyiṅs g-yo ba’i mtshan
ñid ni ma yin no.

chos kyi dbyiṅs mig gi khams yin mod kyi, chos kyi dbyiṅs lta ba’i mtshan ñid ni ma yin no;chos
kyi dbyiṅs rna ba’i khams yin mod kyi, chos kyi dbyiṅs ñan pa’i mtshan ñid ni ma yin no;chos
kyi dbyiṅs sna’i khams yin mod kyi, chos kyi dbyiṅs snom pa’i mtshan ñid ni ma yin
no;chos kyi dbyiṅs lce’i khams yin mod kyi, chos kyi dbyiṅs myaṅ bar byed pa’i mtshan ñid
ni ma yin no;chos kyi dbyiṅs lus kyi khams yin mod kyi, chos kyi dbyiṅs nom pa’i mtshan ñid
ni ma yin no;chos kyi dbyiṅs yid kyi khams yin mod kyi, chos kyi dbyiṅs rnam par rig pa’i
mtshan ñid ni ma yin no.

chos kyi dbyiṅs mig gi rnam par śes pa’i khams yin mod kyi, chos kyi dbyiṅs gzugs so sor rnam
par rig pa’i mtshan ñid ni ma yin no;chos kyi dbyiṅs rna ba’i rnam par śes pa’i khams yin
mod kyi, chos kyi dbyiṅs sgra so sor rnam par rig pa’i mtshan ñid ni ma yin no;chos kyi
dbyiṅs sna’i rnam par śes pa’i khams yin mod kyi, chos kyi dbyiṅs dri so sor rnam par rig
pa’i mtshan ñid ni ma yin no;chos kyi dbyiṅs lce’i rnam par śes pa’i khams yin mod kyi, chos
kyi dbyiṅs ro so sor rnam par rig pa’i mtshan ñid ni ma yin no;chos kyi dbyiṅs lus kyi
rnam par śes pa’i khams yin mod kyi, chos kyi dbyiṅs reg bya so sor rnam par rig pa’i mtshan
ñid ni ma yin no;chos kyi dbyiṅs yid kyi rnam par śes pa’i khams yin mod kyi, chos kyi
dbyiṅs chos so sor rnam par rig pa’i mtshan ñid ni ma yin no.

chos kyi dbyiṅs gzugs kyi khams yin mod kyi, chos kyi dbyiṅs mig gi rnam par śes pas rnam par
rig par bya ba’i mtshan ñid ni ma yin no;chos kyi dbyiṅs sgra’i khams yin mod kyi, chos
kyi dbyiṅs rna ba’i rnam par śes pas rnam par rig par bya ba’i mtshan ñid ni ma yin no;chos
kyi dbyiṅs dri’i khams yin mod kyi, chos kyi dbyiṅs sna’i rnam par śes pas rnam par rig
par bya ba’i mtshan ñid ni ma yin no;chos kyi dbyiṅs ro’i khams yin mod kyi, chos kyi dbyiṅs
lce’i rnam par śes pas rnam par rig par bya ba’i mtshan ñid ni ma yin no;chos kyi dbyiṅs
reg bya’i khams yin mod kyi, chos kyi dbyiṅs lus kyi rnam par śes pas rnam par rig par bya
ba’i mtshan ñid ni ma yin no;chos kyi dbyiṅs chos kyi khams yin mod kyi, chos kyi dbyiṅs
yid kyi rnam par śes pas rnam par rig par bya ba’i mtshan ñid ni ma yin no.chos kyi dbyiṅs
gzugs kyi khams yin mod kyi, chos kyi dbyiṅs gzugs su rnam par rig pa’i mtshan ñid ni ma
yin no;chos kyi dbyiṅs sgra’i khams yin mod kyi, chos kyi dbyiṅs sgrar rnam par rig pa’i
mtshan ñid ni ma yin no;chos kyi dbyiṅs dri’i khams yin mod kyi, chos kyi dbyiṅs drir rnam
par rig pa’i mtshan ñid ni ma yin no;chos kyi dbyiṅs ro’i khams yin mod kyi, chos kyi dbyiṅs
ror rnam par rig pa’i mtshan ñid ni ma yin no;chos kyi dbyiṅs reg bya’i khams yin mod
kyi, chos kyi dbyiṅs reg byar rnam par rig pa’i mtshan ñid ni ma yin no;chos kyi dbyiṅs chos
kyi khams yin mod kyi, chos kyi dbyiṅs chos su rnam par rig pa’i mtshan ñid ni ma yin
no.chos kyi dbyiṅs daṅ bdag gi khams, de ni mtshuṅs so;chos kyi dbyiṅs daṅ ’dod pa’i khams
daṅ, gzugs kyi khams daṅ, gzugs med pa’i khams, de ni mtshuṅs so;chos kyi dbyiṅs daṅ ’khor
ba’i khams daṅ, mya ṅan las ’das pa’i dbyiṅs, de ni mtshuṅs so;chos kyi dbyiṅs daṅ sems
can gyi khams daṅ, nam mkha’i khams daṅ, chos thams cad kyi khams, de ni mtshuṅs so.

ci’i phyir de mtshuṅs śe na?

stoṅ pa ñid du mtshuṅs pas na, de ni mtshuṅs pa’o;mtshan ma med par mtshuṅs pa daṅ,smon pa med
par mtshuṅs pa daṅ,mṅon par ’du mi byed par mtshuṅs pa daṅ,skye ba med par mtshuṅs pa daṅ,’byuṅ
ba med par mtshuṅs pa daṅ,dṅos po med par mtshuṅs pa daṅ,chos thams cad tha dad pa
med par mtshuṅs pa daṅ,sgrib pa med par mtshuṅs pa daṅ,nam mkha’i khams su mtshuṅs pa daṅ,mya
ṅan las ’das pa’i dbyiṅs su mtshuṅs pas de dag mtshuṅs pa’o.

’dus byas kyi khams la ’jug pa daṅ ’dus ma byas kyi khams la ’jug pa tshad med de;gaṅ bstan
pa de la chos kyi dbyiṅs kyi tshul gyi sgo nas ’jug pa, ’di ni byaṅ chub sems dpa’i khams
la mkhas pa źes bya’o.

de la byaṅ chub sems dpa’i skye mched la mkhas pa gaṅ źe na?

gaṅ chos kyi skye mched la ’jug pa’i ye śes te.

chos kyi skye mched ni mig gi skye mched yin mod kyi, chos kyi skye mched lta ba’i mtshan ñid
ni ma yin no;chos kyi skye mched rna ba’i skye mched yin mod kyi, chos kyi skye mched ñan
pa’i mtshan ñid ni ma yin no;chos kyi skye mched sna’i skye mched yin mod kyi, chos kyi
skye mched snom pa’i mtshan ñid ni ma yin no;chos kyi skye mched lce’i skye mched yin mod
kyi, chos kyi skye mched myaṅ ba’i mtshan ñid ni ma yin no;chos kyi skye mched lus kyi skye
mched yin mod kyi, chos kyi skye mched nom pa’i mtshan ñid ni ma yin no;chos kyi skye mched
yid kyi skye mched yin mod kyi, chos kyi skye mched chos rnam par rig pa’i mtshan ñid
ni ma yin no.chos kyi skye mched gzugs kyi skye mched yin mod kyi, chos kyi skye mched mig
gi rnam par śes pas rnam par rig par bya ba’i mtshan ñid ni ma yin no;chos kyi skye mched
sgra’i skye mched yin mod kyi, chos kyi skye mched rna ba’i rnam par śes pas rnam par rig
par bya ba’i mtshan ñid ni ma yin no;chos kyi skye mched dri’i skye mched yin mod kyi, chos
kyi skye mched sna’i rnam par śes pas rnam par rig par bya ba’i mtshan ñid ni ma yin no;chos
kyi skye mched ro’i skye mched yin mod kyi, chos kyi skye mched lce’i rnam par śes pas
rnam par rig par bya ba’i mtshan ñid ni ma yin no;chos kyi skye mched reg bya’i skye mched
yin mod kyi, chos kyi skye mched lus kyi rnam par śes pas rnam par rig par bya ba’i mtshan
ñid ni ma yin no;chos kyi skye mched chos kyi skye mched yin mod kyi, chos kyi skye mched
yid kyi rnam par śes pas rnam par rig par bya ba’i mtshan ñid ni ma yin te;

’di ni byaṅ chub sems dpa’i skye mched la mkhas pa źes bya’o.

gźan yaṅ skye mched la mkhas pa ni:

mig gi skye mched ni bdag daṅ bdag gis stoṅ ṅo; de bźin du rna ba’i skye mched daṅ, sna’i skye
mched daṅ, lce’i skye mched daṅ, lus kyi skye mched daṅ, yid kyi skye mched daṅ, gzugs
kyi skye mched daṅ, sgra’i skye mched daṅ, dri’i skye mched daṅ, ro’i skye mched daṅ, reg
bya’i skye mched daṅ, chos kyi skye mched kyaṅ bdag daṅ bdag gis stoṅ ṅo.

bcom ldan ’das kyis ji skad du: mig ni bdag daṅ bdag gis stoṅ ste, ’di ni de’i raṅ bźin no;
de bźin du rna ba daṅ, sna daṅ, lce daṅ, lus daṅ, yid ni bdag daṅ bdag gis stoṅ ste, ’di ni
de’i raṅ bźin no; de bźin du gzugs daṅ, sgra daṅ, dri daṅ, ro daṅ, reg bya daṅ, chos rnams
ni bdag daṅ bdag gis stoṅ ste, ’di ni de’i raṅ bźin no; źes gsuṅs so.

’di ltar gaṅ skye mched rnams ’bri bar mi byed ciṅ, mi dge ba’i chos kyaṅ mi sogs, dge ba’i
chos kyaṅ ’bri bar mi byed la, dge ba daṅ mi dge ba la ’du śes gñis su mi ’gyur ba, ’di ni
byaṅ chub sems dpa’i skye mched la mkhas pa’o.

gźan yaṅ skye mched la mkhas pa ni:

mig gi skye mched kyi ’dod chags kyi gnas daṅ rten ni gzugs kyi skye mched de;gaṅ mig gzugs
la ’dod chags daṅ bral bar mthoṅ la, ’dod chags daṅ bral ba’i chos kyaṅ mṅon sum du mi byed
pa, ’di ni byaṅ chub sems dpa’i skye mched la mkhas pa źes bya’o.de bźin du rna ba’i skye
mched kyi sgra’i skye mched daṅ, sna’i skye mched kyi dri’i skye mched daṅ, lce’i skye mched
kyi ro’i skye mched daṅ, lus kyi skye mched kyi reg bya’i skye mched daṅ, yid kyi skye
mched kyi ’dod chags kyi gnas daṅ rten ni chos kyi skye mched de;gaṅ yid chos la ’dod chags
daṅ bral bar mthoṅ la, ’dod chags daṅ bral ba’i chos kyaṅ mṅon sum du mi byed pa, ’di
ni byaṅ chub sems dpa’i skye mched la mkhas pa źes bya’o.

skye mched ces bya ba ni, ’phags pa’i skye mched daṅ, ’phags pa ma yin pa’i skye mched do.de
la ’phags pa’i skye mched ni gaṅ lam yaṅ dag par bsgrub pa’o;’phags pa ma yin pa’i skye mched
ni gaṅ lam daṅ mi ’thun pa’o.

de la byaṅ chub sems dpa’ lam la gnas nas, lam daṅ mi ’thun pa la spyod pa’i sems can rnams
la sñiṅ rje chen po skyed ciṅ, lam gyi skye mched kyaṅ mi ’dor ba, ’di ni byaṅ chub sems dpa’i
skye mched la mkhas pa źes bya’o.

de la byaṅ chub sems dpa’i bden pa la mkhas pa gaṅ źe na?

’jug pa bźi ni byaṅ chub sems dpa’i bden pa la mkhas pa yin te.’jug pa bźi gaṅ źe na?

gaṅ ’di: a) sdug bsṅal śes pa daṅ; 72 ::: b) kun ’byuṅ ba śes pa daṅ; c) ’gog pa śes pa daṅ;
d) lam śes pa’o.de la sdug bsṅal śes pa źes bya ba ni gaṅ phuṅ po rnams kyi mi skye bar śes
pa’o;kun ’byuṅ ba śes pa źes bya ba ni gaṅ sred pa legs par ’joms pa’i śes pa’o;’gog pa
śes pa źes bya ba ni ma rig pa daṅ bag la ñal ba rnams mi ’byuṅ ba’o;lam śes pa źes bya ba
ni mñam pa ñid du gyur pa’i chos thams cad la sgro mi ’dogs pa ste;de ni byaṅ chub sems
dpa’i bden pa śes pa’o.

de la byaṅ chub sems dpa’ ’phags pa’i bden pa bźi po de dag la de lta bus śes rab daṅ ye śes
kyis rab tu śes kyaṅ, sems can la lta ba’i phyir mṅon sum du mi byed ciṅ, sems can rnams
kyaṅ yoṅs su smin par byed de. ’di ni byaṅ chub sems dpa’i bden pa la mkhas pa źes bya’o.

gźan yaṅ byaṅ chub sems dpa’i bden pa rnam pa gsum ste;

rnam pa gsum gaṅ źe na?gaṅ ’di: a) kun rdzob kyi bden pa daṅ; b) don dam pa’i bden pa daṅ; c)
mtshan ñid kyi bden pa’o.

de la kun rdzob kyi bden pa gaṅ źe na?’jig rten gyi tha sñad daṅ, yi ge daṅ, sgra daṅ, brdas
bstan pa ji sñed pa’o.don dam pa’i bden pa ni: gaṅ la sems kyi rgyu ba med pa ste, yi ge
lta ci smos.mtshan ñid kyi bden pa ni: gaṅ ’di mtshan ñid thams cad mtshan ñid gcig pa ste;
mtshan ñid gcig po yaṅ mtshan ñid med pa’o.

de la byaṅ chub sems dpa’ kun rdzob kyi bden pa bstan pas kyaṅ yoṅs su mi skyo;don dam pa’i
bden pa mṅon sum du byed par yaṅ mi ltuṅ;mtshan ñid kyi bden pas bden pa gcig tu rtogs kyaṅ,
sems can rnams kyaṅ yoṅs su smin par byed de;’di ni byaṅ chub sems dpa’i bden pa la mkhas
pa źes bya’o.

gźan yaṅ bden pa rnam pa gñis te.rnam pa gñis po gaṅ źe na?gaṅ ’di: a) tha sñad kyi bden pa
daṅ; b) don dam pa’i bden pa’o.

de la tha sñad kyi bden pa ni: gaṅ dus su bden par smra ba ste; gaṅ ’di sdug bsṅal gyi bden
pa daṅ, kun ’byuṅ ba’i bden pa daṅ, ’gog pa’i bden pa daṅ, lam gyi bden pa daṅ,’jig rten gyi
tha sñad daṅ, yi ge daṅ, sgra daṅ, brdas bstan pa ji sñed pa’o.don dam pa’i bden pa gaṅ
’di brjed pa med pa’i chos can mya ṅan las ’das pa ste.de ci’i phyir źe na?rtag tu chos kyi
de bźin ñid kyi phyir,de’i rigs ni rtag pa’i phyir ro.

de la byaṅ chub sems dpa’ tha sñad kyi bden pa bstan pas kyaṅ yoṅs su mi skyo; don dam pa’i
bden pa mṅon sum du byed par yaṅ mi ltuṅ la sems can rnams kyaṅ yoṅs su smin par byed pa;
’di ni byaṅ chub sems dpa’i bden pa la mkhas pa źes bya’o.

gźan yaṅ bden pa ni gcig ste, gñis su med do.de la bden pa gcig ni: gaṅ ’di chos thams cad la
sgro ’dogs pa med ciṅ, sgro ’dogs par ltuṅ ba’i sems can rnams kyaṅ bden pa la rab tu ’dzud
pa’o.

de la byaṅ chub sems dpa’ sgro ’dogs pa’i bden pa bstan pas kyaṅ mi skyo la, sgro ’dogs pa med
pa’i bden pa gcig bstan pa yaṅ mṅon sum du mi byed ciṅ, sems can rnams kyaṅ yoṅs su smin
par byed pa;’di ni byaṅ chub sems dpa’i bden pa la mkhas pa źes bya’o.

gźan yaṅ phuṅ po lṅa ni sdug bsṅal ba ste, gaṅ phuṅ po lṅa rnams kyi mtshan ñid, ’di ni sdug
bsṅal źes bya’o;gaṅ gis sdug bsṅal gyi mtshan ñid de stoṅ par rtogs pa, ’di ni sdug bsṅal
la sdug bsṅal du śes pa ’phags pa’i bden pa’o.

gaṅ phuṅ po lṅa’i sred pa’i rgyu daṅ lta ba’i rgyu bag la ñal ba, ’di ni kun ’byuṅ ba źes bya’o;gaṅ
gis sred pa’i rgyu daṅ lta ba’i rgyu de dag mi len pa daṅ, sgro mi ’dogs pa daṅ, reg
par mi byed pa, ’di ni kun ’byuṅ ba la kun ’byuṅ bar śes pa ’phags pa’i bden pa źes bya’o.

gaṅ phuṅ po lṅa rnams śin tu zad de ’gags nas, sṅon gyi mthar mi ’byuṅ ba daṅ, phyi ma’i mthar
mi ’pho ba daṅ, da ltar byuṅ bar phyin pa med pa, ’di ni ’gog pa ’phags pa’i bden pa ste,de
la gaṅ gis de ltar śes pa, ’di ni ’gog pa la ’gog par śes pa ’phags pa’i bden pa źes
bya’o.

lam gaṅ la brten te, sdug bsṅal śes pa daṅ, kun ’byuṅ ba śes pa daṅ, ’gog pa śes pa la reg ciṅ
gñis su med pa’i ye śes su ’jog pa, de ni sdug bsṅal ’gog par ’gro ba’i lam ’phags pa’i
bden pa źes bya ste;gaṅ ’di la stoṅ pa ñid du śes pa, ’di ni lam la lam du śes pa ’phags
pa’i bden pa źes bya’o.

gaṅ gis ’phags pa’i bden pa bźi po ’di dag la de ltar ye śes kyis rtog ciṅ, bden pa’i rtog pas
mi rtog pa, ’di ni byaṅ chub sems dpa’i bden pa la mkhas pa źes bya’o.

gźan yaṅ tshor ba thams cad sdug bsṅal te, ’di ni sdug bsṅal źes bya’o;tshor ba de la rnam par
’byed ciṅ rig par śes pa, ’di ni sdug bsṅal la sdug bsṅal du śes pa ’phags pa’i bden pa
źes bya’o.tshor ba de rgyu gaṅ gis kun ’byuṅ ba, ’di ni kun ’byuṅ ba źes bya ste; gaṅ gis
rgyu de yaṅ dag pa ji lta ba bźin du rab tu śes pa, ’di ni kun ’byuṅ ba la kun ’byuṅ bar
śes pa ’phags pa’i bden pa źes bya’o.gaṅ tshor ba thams cad rgyun chad de, tshor ba med pa
yaṅ tshor źiṅ, tshor ba ’gog pa la yaṅ rtog la sems can la lta ba’i phyir tshor ba ’gog pa
mṅon sum du yaṅ mi byed pa, ’di ni ’gog pa la ’gog par śes pa ’phags pa’i bden pa źes bya’o.tshor
ba gaṅ gis bsgrubs pa’i lam, de ni gziṅs lta bu ste; gaṅ tshor ba ’dod pa, de ni
lam ’dod pa ma yin no. ’di ni lam la lam du śes pa ’phags pa’i bden pa źes bya’o.

gaṅ de ltar bden pa bźi po ’di mthoṅ ba daṅ, rnam par dag pas mñam par rtog pa, ’di ni byaṅ
chub sems dpa’i bden pa la mkhas pa źes bya’o.

gźan yaṅ, mdor na, skye ba ni sdug bsṅal ba ste, ’di ni sdug bsṅal źes bya’o; gaṅ mi skye ba
la rtog pa’i śes pa, ’di ni sdug bsṅal la sdug bsṅal du śes pa ’phags pa’i bden pa źes bya’o.srid
pa’i rkyen gyis skye ba ste, srid pa gaṅ yin pa, de kun ’byuṅ ba’o; gaṅ srid pa ’jig
pa śes pa, ’di ni kun ’byuṅ ba la kun ’byuṅ bar śes pa ’phags pa’i bden pa źes bya’o.skye
ba thams cad ni skye ba med pa ste, mi skye ba ni ’gog pa’o; gaṅ ma skyes pa, de la ’gog
pa gaṅ yaṅ med de;gaṅ ’gog pa med par śes pa, ’di ni zad pa’i ’gog pa śes pa ’phags pa’i
bden pa źes bya’o. gaṅ de ltar bgraṅ ba daṅ, ’jal ba daṅ, tshol ba daṅ, rtogs pa daṅ, ’jug
pa’i śes pa, ’di ni lam la lam du śes pa ’phags pa’i bden pa źes bya’o.

gaṅ bden pa’i śes pa ’di la ’jug ciṅ, bden pa’i śes pa la yaṅ mi gnas pa, ’di ni byaṅ chub sems
dpa’i bden pa la mkhas pa źes bya’o.

de la byaṅ chub sems dpa’i rten ciṅ ’brel bar ’byuṅ ba la mkhas pa gaṅ źe na?

’di lta ste: tshul bźin ma yin pa kun ’byuṅ ba las ma rig pa kun ’byuṅ ṅo;ma rig pa kun ’byuṅ
ba las ’du byed kun ’byuṅ ṅo;’du byed kun ’byuṅ ba las rnam par śes pa kun ’byuṅ ṅo;rnam
par śes pa kun ’byuṅ ba las miṅ daṅ gzugs kun ’byuṅ ṅo;miṅ daṅ gzugs kun ’byuṅ ba las skye
mched drug kun ’byuṅ ṅo;skye mched drug kun ’byuṅ ba las reg pa kun ’byuṅ ṅo;reg pa kun
’byuṅ ba las tshor ba kun ’byuṅ ṅo;tshor ba kun ’byuṅ ba las sred pa kun ’byuṅ ṅo;sred pa
kun ’byuṅ ba las len pa kun ’byuṅ ṅo;len pa kun ’byuṅ ba las srid pa kun ’byuṅ ṅo;srid pa
kun ’byuṅ ba las skye ba kun ’byuṅ ṅo;skye ba kun ’byuṅ ba las rga śi daṅ, mya ṅan daṅ, smre
sṅags ’don pa daṅ, sdug bsṅal ba daṅ, yid mi bde ba daṅ, ’khrug pa rnams ’byuṅ ste,de ltar
na sdug bsṅal gyi phuṅ po chen po ’ba’ źig po ’di ’byuṅ bar ’gyur ro.

g-yo ba med pa, byed pa med pa, bdag po med pa, yoṅs su ’dzin pa med pa’i chos ji ltar gnas
pa bźin du ’byuṅ ste,gaṅ ’di la śes pa, ’di ni byaṅ chub sems dpa’i rten ciṅ ’brel bar ’byuṅ
ba la mkhas pa źes bya’o.

gźan yaṅ gaṅ dge ba’i rgyu las byuṅ ba’am, mi dge ba’i rgyu las byuṅ ba’am, mi g-yo ba’i rgyu
las byuṅ ba’am, ’khor ba’i rgyu las byuṅ ba’am, mya ṅan las ’das pa’i rgyu las byuṅ ba,
de dag thams cad byaṅ chub sems dpas yaṅ dag pa ji lta ba bźin du rab tu śes te:sems can gaṅ
dbaṅ po’i rgyu las ’jug pa tshad mar byed pa, de ni dbaṅ po’i rgyu las byuṅ źiṅ, las kyi
rgyu las byuṅ ba ste, ’bras bu’i rgyu las ’grub par byed do, źes zin pa daṅ ma zin pa’i
chos rnams la gaṅ de ltar rgyu kun ’byuṅ ba las skye ba la mkhas pa, ’di ni byaṅ chub sems
dpa’i rten ciṅ ’brel bar ’byuṅ ba la mkhas pa źes bya’o.

gźan yaṅ rten ciṅ ’brel bar ’byuṅ ba la mkhas pa ni

tshul bźin ma yin pa ’gags pas ma rig pa ’gag;ma rig pa ’gags pas ’du byed ’gag;’du byed ’gags
pas rnam par śes pa ’gag;rnam par śes pa ’gags pas miṅ daṅ gzugs ’gag;miṅ daṅ gzugs ’gags
pas skye mched drug ’gag;skye mched drug ’gags pas reg pa ’gag;reg pa ’gags pas tshor ba
’gag;tshor ba ’gags pas sred pa ’gag;sred pa ’gags pas len pa ’gag;len pa ’gags pas srid
pa ’gag;srid pa ’gags pas skye ba ’gag;skye ba ’gags pas rga śi daṅ, mya ṅan daṅ, smre sṅags
’don pa daṅ, sdug bsṅal ba daṅ, yid mi bde ba daṅ, ’khrug pa rnams kyaṅ ’gag par ’gyur
te;de ltar sdug bsṅal gyi phuṅ po chen po ’ba’ źig po ’gag par ’gyur ro.

g-yo ba med pa, byed pa med pa, bdag po med pa, yoṅs su ’dzin pa med pa’i chos ji ltar gnas
pa bźin du ’gog par ’gyur ro.gaṅ ’di la mkhas pa, ’di ni byaṅ chub sems dpa’i rten ciṅ ’brel
bar ’byuṅ ba la mkhas pa źes bya’o.

gźan yaṅ chos thams cad ni rgyu la rag lus pa’o, rkyen la rag lus pa’o, tshogs la rag lus pa’o.chos
gaṅ rgyu daṅ, rkyen daṅ, tshogs pa la rag lus pa, de bdag la rag ma lus pa’o, sems
can la rag ma lus pa’o, srog la rag ma lus pa’o, gaṅ zag la rag ma lus pa’o.gaṅ bdag la rag
ma lus pa daṅ, sems can la rag ma lus pa daṅ, srog la rag ma lus pa daṅ, gaṅ zag la rag
ma lus pa, de ’di na źe’am, sṅa ma na źe’am, gźan na źes bgraṅ ba ci yaṅ med de.gaṅ de ltar
rtog pa, ’di ni byaṅ chub sems dpa’i rten ciṅ ’brel bar ’byuṅ ba la mkhas pa źes bya’o.

gźan yaṅ gaṅ byaṅ chub sems dpa’ byaṅ chub kyi rkyen thams cad ñe bar gźog la, rkyen de dag
kyaṅ zad ciṅ ’gog par rtog ste, sems can la lta ba’i phyir zad ciṅ ’gog pa’i ye śes su yaṅ
mi ’jog pa, ’di ni byaṅ chub sems dpa’i rten ciṅ ’brel bar ’byuṅ ba la mkhas pa źes bya’o.

de la byaṅ chub sems dpa’i dus gsum la mkhas pa gaṅ źe na?

gaṅ bdag daṅ sems can gźan gyi ’das pa’i sems daṅ sems las byuṅ ba dge ba daṅ mi dge ba rnams
rjes su dran pa ste, mi dge ba’i sems daṅ sems las byuṅ ba rnams dran nas kyaṅ rnam par
smod pa daṅ, dge ba’i sems daṅ sems las byuṅ ba rnams dran nas kyaṅ byaṅ chub tu yoṅs su sṅo
ba, ’di ni ’das pa la mkhas pa’o.

gaṅ ma ’oṅs pa’i sems daṅ sems las byuṅ ba, dge ba’i rtsa ba’i tshogs la ṅes par sems śiṅ, byaṅ
chub mṅon du ’gyur ba’i las sems te: bdag gi dge ba’i sems bskyed pa gaṅ dag skye bar
’gyur ba, de dag ni bla na med pa yaṅ dag par rdzogs pa’i byaṅ chub tu yoṅs su bsṅo bar bya’o;
mi dge ba’i sems daṅ sems las byuṅ ba rnams kyi skabs mi dbye, źes, gaṅ de lta bur sems
la bsgo ba, de ni ma ’oṅs pa la mkhas pa’o.

da ltar byuṅ ba la mkhas pa gaṅ źe na? gaṅ da ltar byuṅ ba’i sems daṅ sems las byuṅ ba rnams
tshul bźin sbyor bas dge ba’i rtsa ba mṅon par ’du byed pa daṅ, mi dge ba’i sems daṅ sems
las byuṅ ba zlog pa daṅ, dge ba’i sems daṅ sems las byuṅ ba rnams byaṅ chub tu mṅon du byed
pa ni da ltar byuṅ ba la mkhas pa ste.

gaṅ ’di dag la mkhas pa, de ni byaṅ chub sems dpa’i dus gsum la mkhas pa źes bya’o.

gźan yaṅ gaṅ ’das pa’i dus kyi chos rnams stoṅ par mos pa daṅ, ma ’oṅs pa’i dus kyi chos rnams
stoṅ par mos pa daṅ, da ltar byuṅ ba’i dus kyi chos rnams stoṅ par mos pa ste, de ltar
śes rab daṅ ye śes kyi dus gsum stoṅ pa ñid du yaṅ rtog la, ’das pa daṅ, ma ’oṅs pa daṅ, da
ltar byuṅ ba’i saṅs rgyas bcom ldan ’das rnams kyi bsod nams thams cad kyi rjes su thabs
kyi ye śes kyis yi raṅ bar yaṅ byed de; gaṅ ’di la mkhas pa, de ni byaṅ chub sems dpa’i dus
gsum la mkhas pa źes bya’o.

gźan yaṅ ’das pa’i dus na zad pa’i chos rnams phyi ma’i mthar ’phos par mi lta źiṅ, dge ba’i
mṅon par ’du byed pa la brtson ’grus kyaṅ mi gtoṅ ste, mi dge ba mṅon par ’du mi byed pa
daṅ;gaṅ ma ’oṅs pa’i dus kyi chos rnams mi skye mi ’byuṅ bar rtog ciṅ, byaṅ chub tu bsṅo ba’i
brtson ’grus kyaṅ mi ’dor ba daṅ;da ltar byuṅ ba’i dus na chos rnams ’dug pa med ciṅ mi
gnas par rtog ste, byaṅ chub sems dpa’ lhag pa’i bsam pa rab tu brtan pa ni byaṅ chub kyi
sems kyaṅ mi brjed de,’di ni byaṅ chub sems dpa’i dus gsum la mkhas pa źes bya’o.

gźan yaṅ gaṅ ’das pa, de ni zad pa’o;ma ’oṅs pa, de ni ma phyin pa’o; da ltar byuṅ ba, de ni
gnas pa med pa’o. gaṅ de ltar sems daṅ sems las byuṅ ba skyes pa daṅ, źig pa daṅ, źu ba rnams
la rtog ciṅ byaṅ chub sgrub pa’i dge ba’i rtsa ba rnams kyaṅ yaṅ dag par sgrub pa, ’di
ni byaṅ chub sems dpa’i dus gsum la mkhas pa źes bya’o.

gźan yaṅ gaṅ mṅon par śes pa la mkhas pas ’das pa’i dus rjes su dran te, sṅon dge ba’i rtsa
ba bskyed pa rnams rjes su dran nas byaṅ chub tu yoṅs su sṅo ba daṅ;gaṅ ma ’oṅs pa’i dus na
dge ba’i sems bskyed pa rnams rab tu śes pa daṅ de la smon pa yoṅs su rdzogs par byed pa
daṅ;gaṅ da ltar byuṅ ba’i dus na dge ba’i rtsa ba skyes śiṅ byuṅ ba rnams yid la byed ciṅ,
gnas par byed de, byaṅ chub tu yoṅs su sṅo ba;’di ni dus gsum la mkhas pa źes bya’o.

gźan yaṅ gaṅ sems can thams cad yoṅs su smin par bya ba’i phyir ’das pa’i bsod nams kyi tshogs
dran nas, sems can gaṅ dag ji ltar smin par bya ba, de dag thams cad de bźin du yoṅs su
smin par byed de;ma ’oṅs pa’i dus kyi sems can gaṅ dag saṅs rgyas mñes par bya bas yoṅs su
smin par bya ba, de dag thams cad de bźin du yoṅs su smin par byed pa daṅ;da ltar byuṅ ba’i
sems can gaṅ dag chos bstan pa’am, rdzu ’phrul gyi cho ’phrul gyis yoṅs su smin par bya
ba, de dag thams cad kyaṅ de bźin du yoṅs su smin par byed de;

gaṅ dus gsum ’di dag la bdag gi don daṅ, gźan gyi don daṅ, byaṅ chub kyi don de dag ma chags
pas yoṅs su rdzogs par byed pa, ’di ni byaṅ chub sems dpa’i dus gsum la mkhas pa źes bya’o.

de la byaṅ chub sems dpa’i theg pa thams cad la mkhas pa gaṅ źe na?

gsum po ’di dag ni theg pa ste ṅes par ’byin pa’o. gsum po gaṅ źe na? ’di lta ste: a) ñan thos
kyi theg pa daṅ, b) raṅ saṅs rgyas kyi theg pa daṅ, c) theg pa chen po’o.

gźan yaṅ theg pa gñis te. gñis gaṅ źe na? lha’i theg pa daṅ mi’i theg pa’o.

de la byaṅ chub sems dpa’i ñan thos kyi theg pa la mkhas pa gaṅ źe na?

saṅs rgyas byuṅ ba med par ñan thos kyi theg pa yaṅ med do.

de ci’i phyir źe na? ñan thos rnams kyi yaṅ dag par lta ba ni pha rol gyi sgra’i rjes su ’gro
ba’o.

de la ñan pa ni gaṅ ’di tshul khrims sdom pa ste, ji ltar bslab pa bcas pa’i rjes su ’jug pa
ni tshul khrims kyi phuṅ po yoṅs su rdzogs par ’gyur te;

tshul khrims kyi phuṅ po yoṅs su rdzogs nas, tiṅ ṅe ’dzin gyi phuṅ po yoṅs su rdzogs par byed
pa daṅ;

tiṅ ṅe ’dzin gyi phuṅ po yoṅs su rdzogs nas, śes rab kyi phuṅ po yoṅs su rdzogs par byed pa
daṅ;

śes rab kyi phuṅ po yoṅs su rdzogs nas, rnam par grol ba’i phuṅ po yoṅs su rdzogs par byed pa
daṅ;

rnam par grol ba’i phuṅ po yoṅs su rdzogs nas, rnam par grol ba’i ye śes mthoṅ ba’i phuṅ po
yoṅs su rdzogs par byed pa ste;

gaṅ ’di la mkhas pa, ’di ni ñan thos kyi theg pa la mkhas pa źes bya’o.

gźan yaṅ ñan thos kyi theg pa la mkhas pa ni gaṅ bsod nams daṅ bsod nams ma yin pa daṅ mi g-yo
ba’i ’du byed rnams la rnam par smod pa daṅ;khams gsum pa thams cad la yid byuṅ źiṅ ’dod
chags daṅ bral ba daṅ;’du byed thams cad la mi rtag pa daṅ sdug bsṅal bar rtog pa daṅ;chos
thams cad la bdag med par rtog pa daṅ;mya ṅan las ’das pa źi ba la mṅon par dga’ ba daṅ;skad
cig kyaṅ srid par skye bar mi ’dod pa daṅ;rtag tu ’jigs par lta ba daṅ;rtag tu yid mi
rton pa daṅ;phuṅ po rnams la gsod par ’du śes pa daṅ;khams rnams la sbrul gdug pa lta bur
rtog pa’i ’du śes pa daṅ;skye mched rnams la groṅ stoṅ lta bur ’du śes pa daṅ;skye ba’i
gnas thams cad la mi smon pa’i ’du śes pa daṅ;mya ṅan las ’das pa la gnas daṅ skyabs su ’du
śes pa daṅ;

gaṅ ’di ltar ston pa daṅ, rab tu ston pa daṅ, ’di ni byaṅ chub sems dpa’i ñan thos kyi theg
pa la mkhas pa źes bya’o.

de la byaṅ chub sems dpa’i raṅ saṅs rgyas kyi theg pa la mkhas pa gaṅ źe na?

rnam pa gaṅ daṅ rkyen gaṅ gis raṅ saṅs rgyas rnams ṅes par ’byuṅ bar ’gyur ba’i rnam pa de dag
daṅ rkyen de dag byaṅ chub sems dpas yaṅ dag pa ji lta ba bźin du rab tu śes te.de dag
gaṅ źe na?

’di lta ste: ’dun pa daṅ, brtson ’grus daṅ, bag yod pa chen pos ñan thos kyi lta bu ma yin pa’i
sbyin pa’i bsod nams kyi tshogs sogs pa daṅ, tshul khrims kyi bsod nams kyi tshogs sogs
pa daṅ;thos pa ñuṅ ba la chos kyi nan tan byed pa daṅ;saṅs rgyas bcom ldan ’das la yaṅ rim
gro daṅ bsñen bkur byed pa la yaṅ źum pa med pa daṅ;dbaṅ po bar ma daṅ;rtag tu rab tu ’byuṅ
ba la gźol ba daṅ;don ñuṅ ba daṅ; byed pa ñuṅ ba daṅ;’du ’dzi la mi dga’ źiṅ dben pa
la dga’ ba daṅrab tu dben par gnas mal ’cha’ ba daṅ;

bsñen par dka’ ba daṅ;mthu che ba daṅ;sbyin pa’i gnas kyi sa la mṅon par dga’ ba daṅ;rgyun mi
’chad par rten ciṅ ’brel bar ’byuṅ ba la lta ba daṅ;ṅes par ’byuṅ ba’i dbyiṅs gcig la rtog
pa daṅ;raṅ byuṅ gi ye śes kyis rab tu rgal ba daṅ;

dmigs pa la ’jug pa ’thob pa daṅ;bsam gtan daṅ, rnam par thar pa daṅ, tiṅ ṅe ’dzin daṅ, sñoms
par ’jug pa la rgyun ma chad pa daṅ;gźan gyi driṅ la mi ’jog pa’i ye śes skyed pa daṅ;dmigs
pa gaṅ yaṅ ruṅ ba la rkyen gyi ye śes rtogs pa ste;

gaṅ de ltar ’chad pa daṅ, ston pa daṅ, rab tu ston pa, ’di ni byaṅ chub sems dpa’i raṅ saṅs
rgyas kyi theg pa la mkhas pa źes bya’o.

de la byaṅ chub sems dpa’i theg pa chen po la mkhas pa gaṅ źes na? byaṅ chub sems dpa’i theg
pa chen po la mkhas pa ni dpag tu med de, de las phyogs tsam źig bstan to.

theg pa de ni sems can thams cad kyi go skabs ’byed pas na, dpag tu med pa’o;theg pa de ni chags
pa med pa’i ye śes la btaṅ ba ste, sgrib pa med pa’o;theg pa de ni sems can thams cad
ñe bar ’tsho ba ste, bsod nams kyi tshogs daṅ dge ba’i rtsa ba thams cad bsags pa’o;theg
pa de ni sems can thams cad kyi sems kyi spyod pa la las su ruṅ ba’i phyir, pha rol tu phyin
pa thams cad yoṅs su sbyaṅ ba byas pa’o;theg pa de ni thogs pa med par byaṅ chub kyi sñiṅ
por ’gro bas na, thams cad mkhyen pa’i ye śes kyi tshogs ñams su len par byed pa’o;theg
pa de ni sems can thams cad sbyin pa’i gnas kyi phyir, sems can thams cad la thogs pa med
pa’i ’od zer mñam par gtoṅ ba’o;theg pa de ni saṅs rgyas kyi chos thams cad mṅon sum du gyur
pa’i phyir, lam ṅan pa’i ’jigs pa thams cad las ’das pa’o;theg pa de ni byaṅ chub kyi
phyogs kyi chos thams cad daṅ rten ciṅ ’brel bar ’byuṅ ba’i rgyal mtshan daṅ ba dan bsgreṅ
ba ste, bdud daṅ, phas kyi rgol ba daṅ, ṅan pa’i tshogs can gyi tshogs thams cad rab tu ’joms
pa’o;theg pa de ni saṅs rgyas kyi theg pa sgrib pa med par gyur pa ste, mtha’ daṅ, mtha’
med pa daṅ, rtag pa daṅ, chad pa daṅ, ’byuṅ ba daṅ, ’jig pa daṅ, lta bar gyur pa thams
cad daṅ, kun nas ldaṅ ba daṅ, sgrib pa daṅ, chod pa daṅ, the tshom daṅ, ’gyod pa sel ba’o;theg
pa de ni lhag pa’i bsam pa daṅ sñiṅ rje chen pos phye bas na, chos thams cad phun sum
tshogs pa, rin po che thams cad daṅ ldan pa phun sum tshogs pa thams cad rñed pa, mi slu
ba’i lam du ’gro ba, sems can thams cad ñe bar ’tsho ba’o;theg pa de ni thams cad du kha
na ma tho ba med pa ste, stobs bcu daṅ, mi ’jigs pa daṅ, saṅs rgyas kyi chos ma ’dres pa daṅ,
mtshan daṅ dpe byad bzaṅ po daṅ, lus daṅ ṅag daṅ sems kyi rgyan gyis brgyan pa ste;

gaṅ ’di la mkhas pa, de ni byaṅ chub sems dpa’i theg pa chen po la mkhas pa źes bya’o.

de la byaṅ chub sems dpa’i chos thams cad la mkhas pa gaṅ źe na?

chos thams cad ces bya ba ni mdor na a) ’dus byas daṅ, b) ’dus ma byas so. de la byaṅ chub sems
dpas ’dus byas daṅ ’dus ma byas la mkhas par bya ste;

de la byaṅ chub sems dpa’i ’dus byas la mkhas pa gaṅ źe na?

gaṅ de dag lus kyi ’du byed dge ba daṅ, ṅag gi ’du byed dge ba daṅ, yid kyi ’du byed dge ba
mṅon par ’dus byas pa de dag thams cad bla na med pa yaṅ dag par rdzogs pa’i byaṅ chub tu
yoṅs su bsṅo ba, ’di ni byaṅ chub sems dpa’i ’dus byas la mkhas pa źes bya’o.gaṅ yaṅ dge ba’i
lus daṅ, ṅag daṅ, yid kyi ’du byed mṅon par ’dus byas pa de dag thams cad byaṅ chub la
rtog pas thams cad mkhyen pa ñid du yoṅs su bsṅo ba, ’di ni de’i ’dus ma byas la mkhas pa
źes bya’o.

gźan yaṅ ’dus byas la mkhas pa ni pha rol tu phyin pa lṅa po dag yaṅ dag par sgrub pa ste.lṅa
gaṅ źe na?’di lta ste: sbyin pa’i pha rol tu phyin pa daṅ, tshul khrims kyi pha rol tu phyin
pa daṅ, bzod pa’i pha rol tu phyin pa daṅ, brtson ’grus kyi pha rol tu phyin pa daṅ,
bsam gtan gyi pha rol tu phyin pa ste; ’di ni byaṅ chub sems dpa’i ’dus byas la mkhas pa źes
bya’o.gaṅ yaṅ śes rab kyi pha rol tu phyin pa ’dus ma byas kyi ye śes kyis pha rol tu phyin
pa lṅa po dag la mi smod ciṅ, pha rol tu phyin pa thams cad kyi tshogs daṅ dge ba’i rtsa
ba bsags pa’i phyir byaṅ chub sems dpa’i rnam par grol ba zag pa med pa daṅ thams cad
mkhyen pa ñid du yoṅs su bsṅo ba, ’di ni de’i ’dus ma byas la mkhas pa źes bya’o.

gźan yaṅ ’dus byas la mkhas pa ni gaṅ sems can thams cad la thogs pa med pa’i ’od zer mñam par
gtoṅ ba’i phyir, bsdu ba’i dṅos po bźis sems can sdud pa, ’di ni byaṅ chub sems dpa’i ’dus
byas la mkhas pa’o.gaṅ yaṅ sems can med pa daṅ bdag med pas mi ’dzin, mi len, mchog tu
’dzin par mi byed ciṅ, bsdu ba’i dṅos po la mkhas pa de yaṅ ’dus ma byas la mos pa thams
cad mkhyen pa ñid du yoṅs su bsṅo ba, ’di ni de’i ’dus ma byas la mkhas pa’o.

gźan yaṅ ’dus byas la mkhas pa ni gaṅ ’khor ba’i rgyun gyi ñon moṅs pa rnams gcod pa daṅ, ’khor
ba’i rgyun gyi dge ba’i rtsa ba rnams mi gcod pa daṅ, byaṅ chub sgrub pa’i kun tu sbyor
ba rnams kyi rgyun ’brel pa, ñi tshe ba’i kun tu sbyor ba rnams kun tu mi spyod pa, ’di
ni ’dus byas la mkhas pa źes bya’o.gaṅ yaṅ stoṅ pa ñid daṅ, mtshan ma med pa daṅ, smon pa
med pa’i chos rnams la ’dris par byed pa’i ye śes rtog pa la mkhas pa daṅ, byaṅ chub gźan
gyi driṅ la mi ’jog ciṅ, ’dus ma byas kyaṅ mṅon sum du mi byed pa, ’di ni de’i ’dus ma byas
la mkhas pa źes bya’o.

gźan yaṅ ’dus byas la mkhas pa ni gaṅ khams gsum na yaṅ spyod la khams gsum na spyod pa’i ñon
moṅs pas kyaṅ mi gos pa, ’di ni ’dus byas la mkhas pa źes bya’o.gaṅ yaṅ khams gsum nas ṅes
par ’byuṅ ba’i ye śes rab tu śes kyaṅ, ṅes par ’byuṅ ba’i dbyiṅs su mi ltuṅ ba, ’di ni
de’i ’dus ma byas la mkhas pa’o.

gaṅ chos thams cad la mkhas pa źes smras pa, de ni thams cad mkhyen pa’i tshig bla dags so.de
ci’i phyir źe na?rtag tu dran pa daṅ, blo gros daṅ, śes rab la mkhas pas thams cad mkhyen
pa’i ye śes tshad med ciṅ mi chags pa yoṅs su rdzogs par byed pa’i phyir te, de’i phyir
chos thams cad la mkhas pa źes bya’o.

btsun pa śa ra dva ti’i bu, mkhas pa brgyad po de dag gis zin pa’i byaṅ chub sems dpa’ rnams
kyi śes rab mi zad pa yin no.

g) gźan yaṅ dge ba daṅ mi dge ba’i chos rnams rab tu śes pa ni śes rab bo;ṅes par ’byed pa’i
cha daṅ ’thun pa’i chos rnams la rtog pa ni śes rab bo;’phags pa’i chos mṅon par gyur pas
na, śes rab ni tshad mar gyur pa’o;śes rab ni lta bar gyur pa daṅ, kun nas ldaṅ ba daṅ, sgrib
pa daṅ, chod pa thams cad yaṅ dag pa ji lta ba bźin du rab tu rtogs pa’o;śes rab ni ’dod
pa daṅ, re ba daṅ, smon pa thams cad kyi smon lam daṅ bral ba’o;śes rab ni ñon moṅs pa’i
yoṅs su gduṅ ba thams cad ’jil bas na, sim par byed pa’o;śes rab ni chos kyi kun dga’ la
dga’ ba’i rgyun ma chad pas na, mchog tu dga’ bar byed pa’o;śes rab ni don śes pa mṅon sum
du gyur pas rton pa’o;śes rab ni byaṅ chub kyi phyogs kyi chos sum cu rtsa bdun po dag
gi rten to;śes rab ni theg pa ji lta ba bźin du ’bras bu thob par gyur pas na, thob pa’i mtshan
ñid do;śes rab ni raṅ bźin gyis ye śes snaṅ bas na, rab tu śes pa’i mtshan ñid do;śes
rab ni chu bo thams cad las sgrol bas na, yaṅ dag par rab tu sgrol ba’o;śes rab ni yaṅ dag
par skyon med par ’dren pa’o;śes rab ni dge ba’i chos thams cad rab tu sdud pa’o;śes rab
ni sṅon gyi ñon moṅs pa daṅ bag la ñal thams cad daṅ bar byed pa’o;śes rab ni rtse mor gyur
pa’i chos rnams kyi mchog go;śes rab ni raṅ byuṅ gi ye śes rtogs pa’i phyir, gya nom pa’o;śes
rab ni khams gsum pa thams cad daṅ ma ’dres pa’i phyir, rgyu ba daṅ bral ba’o;śes
rab ni thabs kun gyis zin pa’o;śes rab ni ’phags pa thams cad kyis yoṅs su bzuṅ ba’o;śes rab
ni mtshan ma daṅ yoṅs su rtog pa thams cad daṅ bral ba’i phyir, tshad gzuṅ du med pa’o;śes
rab ni ma rig pa daṅ gti mug gi mun pa thams cad daṅ bral bas na, bag med pa’i gñen po’o;śes
rab ni rnal ’byor spyod pa’i sa la gnas pa thams cad kyi sbyor ba’o;śes rab ni theg
pa thams cad la yaṅ dag par źugs pa rnams kyi ’dren pa’o;śes rab ni ma rig pa daṅ, gti mug
gi mun pa daṅ, rab rib kyi liṅ tog sel bar byed pa’i phyir, snaṅ bar byed pa’o;śes rab ni
mig la ji ltar mos pa rnams la mig thams cad sbyin par byed pa’o;śes rab ni mig daṅ gzugs
kyi lam las yaṅ dag par ’das pa daṅ, de bźin du rna ba daṅ, sgra daṅ, sna daṅ, dri daṅ,
lce daṅ, ro daṅ, lus daṅ, reg bya daṅ, yid daṅ, chos kyi lam las yaṅ dag par ’das pa’i phyir,
gnas med pa’o;śes rab ni bden pa las ṅes par ’byuṅ bas na, don dam pa’o;śes rab ni śin
tu dul ba rnams kyi mi ’khrugs pa’o;śes rab ni ye śes kyi sgo rnams kyi snaṅ ba’o;śes rab
ni thams cad du rgyu ba ste, mi zad pa’o;śes rab ni brten pa la ’jug pa mthoṅ ba ste, mi
’gal ba’o;śes rab ni ’dzin pa daṅ ñon moṅs pa’i bciṅs thams cad gcod pa’i phyir, rnam par
thar pa’i lam mo;śes rab ni ñon moṅs pa thams cad daṅ ma ’dres pa’o;śes rab ni ’grogs pa daṅ,
sgrib pa daṅ, sgrib par ’gyur ba’i chos thams cad daṅ lhan cig mi gnas pa’o.

sems can thams cad kyi sems kyi spyod pa ji sñed par, śes rab daṅ ye śes kyi las kyaṅ de sñed
do;sems can thams cad kyi ñon moṅs pa daṅ bag la ñal ji sñed par, śes rab kyi dpyod pa’i
ye śes kyaṅ de sñed do;sems can thams cad kyi ñon moṅs pa’i sgo ji sñed par, śes rab la ’jug
pa’i sgo’aṅ de sñed do;ñan thos daṅ, raṅ saṅs rgyas daṅ, byaṅ chub sems dpa’ daṅ, yaṅ
dag par rdzogs pa’i saṅs rgyas rnams kyi śes rab ji sñed pa, śes rab kyi gnas daṅ rten kyaṅ
de sñed do.de la byaṅ chub sems dpas bslab par bya’o.

btsun pa śa ra dva ti’i bu, de ni byaṅ chub sems dpa’ rnams kyi śes rab mi zad pa ste, śes rab
mi zad pa ’dis byaṅ chub sems dpa’ rnams ye śes mi zad pa thob par ’gyur ro.

śes rab mi zad pa bstan pa’i chos kyi le’u ’di bśad pa na, byaṅ chub sems dpa’ sṅon yoṅs su
sbyaṅ ba byas pa sum khri ñis stoṅ gis mi skye ba’i chos la bzod pa thob par gyur to.

